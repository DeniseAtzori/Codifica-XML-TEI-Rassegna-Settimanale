<!DOCTYPE HTML>
<html xmlns="http://www.w3.org/1999/xhtml" xmlns:tei="http://www.tei-c.org/ns/1.0">
   <head>
      <meta http-equiv="Content-Type" content="text/html; charset=UTF-8">
      <title>La Rassegna Settimanale</title>
      <link rel="stylesheet" href="stile.css"><script src="script.js"></script><script src="https://code.jquery.com/jquery-3.6.4.min.js" integrity="sha256-oP6HI9z1XaZNBrJURtCoUT5SUnxFr8s3BzRl+cbzUq8=" crossorigin="anonymous"></script><script src="https://code.jquery.com/ui/1.13.2/jquery-ui.min.js" integrity="sha256-lSjKY0/srUM9BE3dPm+c4fBo1dky2v27Gdjm2uoZaL0=" crossorigin="anonymous"></script></head>
   <body>
      <header>
         <h1 id="titPrincip">La Rassegna Settimanale</h1>
         <h4> Conversione TEI P5 a cura di
            Denise Atzori,
            
            Martina Perodi
            <br><br>15/07/2024</h4>
      </header>
      <main>
         <div id="menuArticoli">
            <h3 id="h3Articoli">Seleziona l'articolo che vuoi visualizzare</h3>
            <div class="art" onclick="&#xA;                appArticoli(textGiglioli)&#xA;            " id="ArtGiglioli">
               <p>Vol. 1°, N°18.
                  5 Maggio '78</p>
               <p>L’ ISTRUZIONE DELLE DONNE.</p>
            </div>
            <div class="ArtImg" id="textGiglioli">
               <div class="testo">
                  <p>
                     
                     
                     <p>Ai direttori</p>
                     
                     Firenze,
                     2 maggio 1878.
                     
                     </p>
                  <p>
                     Il 17 scorso io vi scriveva : 
                     <q class="q">
                        « sono per l’istruzione della donna, larga, completa, profonda, per quanto lo consentono
                        a ciascuna le sue facoltà intellettive e le circostanze speciali in cui può esser
                        posta * » 
                        </q>
                     
                     <div class="note">
                        * Vedi 
                        
                        Rassegna, 
                        n. 16, pag. 298.
                        
                        </div>
                     Aggiungo ora che il problema sta soltanto, per me, nei mezzi più acconci ad ottenere quello scopo. Ma siccome per studiare i mezzi di giungere ad una mèta,
                     bisogna che questa sia nettamente definita, così vorrei vedere avanti tutto se ci fosse possibile determinare insieme quale sia, nell’opera della istruzione, la parte che dipende direttamente dall’ insegnamento in forma generica, e quale quella che ne supera il potere.
                     </p>
                  <p>
                     Vi dirò subito che per me la missione dell’ insegnamento non può essere quella di trasmettere in blocco il sapere: la ristrettezza del tempo dentro il quale l’insegnamento regolare va concentrato, la non maturità della mente di chi impara, la mancanza dei punti
                     di paragone che l’ esperienza sola può dare, e che sono indispensabili a ridurre in
                     idee proprie le cognizioni materialmente comunicateci da altri — condizione sine qua non del vero sapere — rendono tale compito affatto impossibile. Ed è questa, a mio credere, la precipua cagione della insufficente riuscita delle nostre scuole, che pur furono organizzate quasi sempre con molto studio
                     e spesso condotte con grande amore. Il quesito posto era: 
                     
                     <q class="q">
                        « quali fossero per ciascuno le cognizioni utili »
                        </q>
                      
                     e siccome queste si trovano sempre essere innumerevoli, il problema — problema davvero
                     insolubile — era lo stringerle, l’ abbreviarle, l’ accalcarle nello spazio e nel tempo
                     prefisso. Di qui il sistema di catechismo divenuto, per scienze e per lettere, una
                     necessità, a scapito di ogni indipendenza mentale ; di qui l’abuso stragrande della
                     memoria a spese del raziocinio; di qui la forzata divisione degli allievi in categorie
                     secondo quello che, fatti uomini o donne, dovevano diventare, con evidente pregiudizio
                     della loro libertà, perchè costretti a scegliere coi dati insufficienti della età prematura, o a far scegliere
                     da altri.
                     </p>
                  <p>
                     Oggi, mi pare che l’esperienza dovrebbe averci insegnato che il quesito stesso era
                     in sè mal posto; che non si tratta di scegliere le cognizioni utili, giacché tutte
                     sono tali; ma si tratta di far la mente capace a riceverne il più possibile, sviluppando
                     al più alto grado tutte le facoltà di cui è dotata. E per questo la cosa più importante non è la materia, ma il metodo dell’insegnamento.
                     </p>
                  <p>
                     Ho conosciuto anni sono un collegio, diretto da una giovane donna la cui esperienza di scuole era limitatissima, la cui coltura non era straordinaria, la cui vita di campagna e di famiglia non pareva preparazione
                     sufficente all’ alto ufficio. Ma c’ era in Lei tale intuito di ciò che l’educazione e l’ istruzione richiedono che, se la morte
                     non l’ avesse colta nel mezzo del suo lavoro, questo avrebbe indubbiamente lasciato
                     tracce visibili e durature tra noi. Il metodo era semplicissimo. Essa si era associati
                     pochi, ma ottimi professori; non aveva chiesto a ciascuno lo sfoggio d’una dose prefissa
                     della sua scienza, ma soltanto il mag
                     
                     giore possibile svolgimento nelle alunne delle facoltà da quella scienza chiamate
                     in azione ; e il legame tra queste facoltà e le altre, creava un lavoro omogeneo di
                     ciascuna per tutte e di tutte per ciascuna. Così ne risultava che il maestro di aritmetica
                     diventava professore di logica, quando per la risoluzione d’ un problema, senza fermarsi
                     subito sulle cifre, faceva classificare da una parte ciò che era noto e dall’ altro ciò che si doveva far noto, e chiamava ciascuna a trovar da sè i rapporti tra questi due termini: e a vedere
                     come quei rapporti rendevano piano e semplice il passaggio dall’uno all’ altro. Così
                     le lezioni di storia, non fatte colla pretensione d’empir la testa di nomi e di fatti, ma col semplice scopo di disegnare i contorni generali d’ ogni
                     forma di civiltà, divenivano il telaio su cui dovevano ordinarsi più tardi non solo
                     le letture storiche, ma anche quelle dei capolavori letterarii e delle opere scientifiche, resi gli uni e le altre più intelligibili dalla conoscenza
                     dell’ ambiente in cui si formarono. Così i principii generali delle scienze fisiche e naturali venivano ogni dì a raccogliere e classificare
                     le mille osservazioni cui conducevano fatti e circostanze della vita giornaliera.
                     Nè finirei così presto, se volessi citarvi tutti gli esempi che mi si affollano alla
                     mente. Mi è accaduto più e più volte pel passato di chiedere a me stessa qual fosse
                     la ragione per la quale le fanciulle di quell’istituto, uscite di là con una coltura che, messa in domande e risposte si sarebbe ridotta a poca cosa, pur riuscissero
                     nella vita a parer più colte di altre cui pure era impartito più largo corredo di cognizioni. Oggi non me lo domando più, perchè parmi avere inteso che esse erano state formate
                     ad intendere (nella misura delle loro forze naturali) tutto l’intelligibile; e che
                     per esse il leggere e l’ udir cose nuove era piacere e profitto, perchè ciò che leggevano
                     e udivano prontamente e naturalmente trovava posto nel loro intelletto aperto e preparato.
                     Ebbene, questo che fu fatto una volta per spontanea particolare attitudine di una donna e che certamente altri hanno come Lei intraveduto e desiderato, parmi potrebbe diventare il nucleo di un sistema cui porterebbero la luce del loro sapere
                     e della loro intelligenza uomini e donne che si occuparono di questo importantissimo
                     tra i problemi, e che certamente potranno dargli una soluzione pratica per la quale
                     io non mi sentirei davvero abbastanza competente.
                     </p>
                  <p>
                     Fatta la discussione generale, decisa la questione di massima, trovate le vie per
                     cui si deve procedere, non credo che sarà impossibile in una città intelligente come
                     questa, di venire al risultato positivo del creare una buona scuola o modificare le esistenti sul tipo giudicato migliore. E sono certissima che, sebbene apparentemente la scuola così costituita non voglia
                     pretendere di fissare a priori una carriera da percorrere, le fanciulle di normale capacità che ne usciranno a 18
                     o 20 anni saranno ugualmente pronte all’ esame d’entrata d’Università o a scegliere altra professione che le renda indipendenti, come potranno portare
                     nella famiglia, se famiglia formeranno, il frutto prezioso d’ una mente aperta e sviluppata
                     alle cose più alte e migliori. E mentre cureranno il benessere e la salute dei loro
                     cari, troveranno la distrazione e il riposo che altre cercano in futili passatempi,
                     in quei libri che le renderanno istitutrici dei figli ed anche in certi casi loro materiale sostegno. Ed ora davvero poso la penna, col
                     timore d’aver detto troppo o troppo poco. Ma qualunque sia il valore delle mie idee,
                     mi sono sentita in debito di dirle, come credo debito di tutti il cercare di far luce
                     con la discussione calma, serena e tollerante, in una questione che tocca noi tutti
                     così da vicino.
                     </p>
                  <p>
                     
                     
                     Dev.ma (Devotissima)
                     
                     COSTANZA GIGLIOLI.
                     
                     
                     </p>
               </div>
            </div>
            <div class="art" onclick="&#xA;                appArticoli(textDonna)&#xA;            " id="ArtDonna">
               <p>Vol. 1°, N°21.
                  26 Maggio '78</p>
               <p>L’ ISTRUZIONE DELLA DONNA.</p>
            </div>
            <div class="ArtImg" id="textDonna">
               <div class="testo">
                  <p>
                     L’ on.onorevoleCoppino, poco prima di abbandonare il Ministero della Pubblica Istruzione, aveva formulato un nuovo disegno di legge per le scuole secondarie del Regno, che si fondava principalmente su questo concetto: dare agli uomini ed alle donne la stessa istruzione secondaria. Quindi proponeva un doppio ordine di licei e ginnasi, di scuole ed istituti tecnici.
                     Questo disegno di legge discusso ed approvato da una Commissione, non fu neppure presentato al Parlamento, ed ora è con moltissimi altri sepolto. Intanto sono usciti opuscoli, libri, articoli
                     di giornali sull’ istruzione della donna. Chi vuole il greco ed il latino, e chi non lo vuole; chi vuole la donna istruita ed
                     ha paura della donna letterata, e chi vuol solo la madre di famiglia. Ma forse questa discussione si potrebbe sospendere di fronte ad una osservazione
                     molto più semplice: qualunque cosa si voglia, le nostre scuole femminili sono insufficenti a darla, ed in ogni caso è necessario
                     moltiplicar1e e migliorarle.
                     </p>
                  <p>
                     In generale può dirsi che, mentre noi cerchiamo di dare all’ uomo una istruzione che
                     ne sviluppi e fortifichi l’intelligenza, ne accresca la cultura, alla donna vogliam
                     dare solo una istruzione che le serva di ornamento. Da ciò ne viene, come è naturale, una grande superficialità e leggerezza in tutto.
                     Ma noi allora, con una logica molto singolare, ci serviamo di questi che sono i resultati
                     naturali del nostro metodo, per giustificarlo. Se da una istruzione superficiale e
                     leggera risulta una intelligenza leggera e superficiale, invece di mutar metodo, diciamo:
                     
                     <q class="q">
                        Vedete come la donna è incapace di studi severi; essa non si piegherebbe mai ad un
                        metodo rigoroso.
                        </q> 
                     Non viene mai in mente di pensare che una istruzione come quella che le diamo, porterebbe
                     i medesimi resultati anche in un uomo. E non viene neppure in mente, che la superficialità
                     e la leggerezza non giovano nè alla letterata, nè alla non letterata, nè alla madre,
                     nè alla moglie, nè alla vedova, nè alla figlia. Ma c’ è di peggio ancora. Uno dei guai d’Italia sono i nostri convitti. I soli che diano qualche utile resultato sono i convitti militari, perchè in essi
                     è entrato quello spirito di disciplina, d’indipendenza morale e di onore cavalleresco,
                     che costituiscono la forza e la gloria del nostro esercito. I convitti diretti dai
                     frati sono.... convitti di frati; i laici lasciano molto, ma molto a desiderare. Tuttavia
                     la educazione degli uomini si forma in gran parte nella università e nella società;
                     la vita di convitto ha per essi una influenza meno definitiva che per le donne. Queste
                     se vanno al convitto, ne escono assai spesso per andare a marito, ed il loro carattere
                     allora è già formato per sempre. Ad una istruzione superficiale i convitti femminili
                     uniscono una educazione, secondo noi, falsissima, perchè mira a sopprimere ogni sentimento
                     di responsabilità e d’indipendenza morale. In molti di essi, anche fra i migliori,
                     si crede, per esempio, massima indiscutibile, che le ragazze debbano andare il meno
                     possibile nella propria famiglia, per non corrompersi. La madre non può scrivere alla figlia, nè questa alla madre, senza che la di
                     
                     rettrice apra e legga le lettere. Un fratello non può visitare la sorella nel convitto,
                     per non far nascere scandali. La conseguenza naturale di tutto ciò è che in molti
                     convitti femminili tra le ragazze non si parla d’altro che di amori; si cercano e
                     si trovano tutti i mezzi per fare uscire ed entrare lettere d’ ogni sorta, senza che
                     la direttrice lo sappia. Abbiamo conosciuta una signorina inglese, chiamata ad insegnare la sua lingua in un convitto, nel quale doveva dimorare. Quando
                     essa ricevette 
                     aperta la sua prima lettera, andò in furia ; quando le fu detto che il Regolamento lo imponeva, trovò subito il modo di far come facevano le alunne. In sostanza i collegi
                     femminili furono e sono in Italia nelle mani delle monache; dove non ci sono più le monache, c’ è restato il loro metodo
                     di educare. Queste non sono asserzioni gratuite. Potremmo rimandare il lettore a molte
                     relazioni fatte da Ispettori e Provveditori del Ministero. Ora, che utili resultati possono dare, a chi possono giovare una cultura superficiale
                     ed una educazione che separa dalla famiglia e dalla società, che tende a sopprimere
                     ogni morale responsabilità, ogni indipendenza di carattere, che spinge senza saperlo
                     ai sotterfugi ed alla finzione? Fortunatamente i convitti non sono molti ; ma da un
                     altro lato le scuole sono poche ed insufficenti.
                     </p>
                  <p>
                     Per queste ragioni è molto naturale quella impazienza che vediamo crescere ogni giorno,
                     e quelle domande che sorgono da ogni lato perchè l’educazione e l’istruzione della
                     donna si migliorino e si sollevino. E una questione che s’agita ora in tutta l’Europa, e molto più deve agitarsi fra di noi, che in questa più che in ogni altra cosa stiamo
                     alla coda dei popoli civili. Chi non conosce l’azione che la donna esercita sulla
                     società intera? Chi non sa che noi tutti, riceviamo la prima educazione dalla madre?
                     L’ignoranza della donna la esclude da ogni seria conversazione cogli uomini, i quali
                     da ciò non cavano nessunissimo vantaggio; e sopprime nella nostra società una classe
                     di persone che presso altri popoli legge assai più degli uomini, occupati sempre negli
                     affari o negli studi speciali. Questa forse non è l’ultima fra le cagioni per cui
                     i nostri libri diventano noiosi, aridi, tecnici, e sono scritti troppo 
                     spesso solamente per gli uomini del mestiere. Per ora il nostro sistema scolastico femminile si riduce alle scuole elementari, ed
                     alle scuole normali che formano le maestre elementari. Le sei o forse sette scuole femminili, che si chiamano superiori, sono certo una
                     lodevole eccezione; ma poche di numero e con poche alunne non possono mutare il carattere
                     generale del sistema. Esse non sono altro che scuole tecniche, quelle cioè che rappresentano
                     l’infimo scalino della istruzione secondaria dell’ uomo, e per le donne invece rappresentano
                     lo scalino più alto. Nondimeno già sentiamo che si parla di sopprimere quella che
                     fu istituita in Firenze.
                     </p>
                  <p>
                     Molto dunque ci sarebbe da fare, se si volesse cominciare veramente a dare un impulso
                     serio alla istruzione 
                     della donna. Bisognerebbe innanzi tutto ordinare meglio, e promuovere in ognuna delle
                     nostre grandi città la fondazione delle scuole superiori; aprire corsi pubblici di
                     lezioni per le donne che hanno già passata l’età per andare alle scuole superiori,
                     e pur vogliono in qualche modo compiere la loro istruzione. Ma noi non abbiamo qui
                     lo spazio necessario per esporre tutte le nostre idee, sulle quali torneremo altra
                     volta. Vogliamo per ora fermarci sopra una sola quistione, che par molto e forse troppo
                     speciale; ma che pure crediamo assai importante, specialmente se si considera che
                     in Italia ormai tutti, uomini e donne, frequentano quelle scuole solamente, che danno loro
                     un 
                     diploma il quale sia praticamente utile a qualche cosa.
                     </p>
                  <p></p>
                  <p></p>
                  <p>
                     Nello stato presente delle cose i soli istituti femminili che cominciano a dare utili
                     resultati e vanno migliorando davvero sono le scuole normali, anzi, può dirsi che
                     siano, generalmente parlando, i soli istituti superiori per le donne, quelli che danno
                     la regola e la norma a tutti gli altri. L’insegnamento di molti convitti si modella
                     infatti su di esse, nè quello delle poche scuole femminili, che portano il nome di
                     superiori differisce gran fatto da esse. E stata la necessità di avere le maestre
                     elementari quella che portò 
                     alla formazione delle scuole normali, le quali costituiscono un vero progresso nell’
                     istruzione delle donne, ed hanno cominciato ad aprir loro la via ad un ufficio col
                     quale molte sostentano la propria vita, altre aiutano le famiglie. E qui non è forse
                     inopportuno l’ osservare, che queste scuole normali femminili riescono, secondo il giudizio concorde
                     di tutte le autorità scolastiche, meglio assai che le maschili, superiorità che naturalmente si riscontra anche nelle scuole elementari. Senza volere
                     da ciò cavare conseguenze troppo generali, è pur forza affermare', che il primo esperimento
                     col quale si è veramente dato alla donna ed all’ uomo una medesima istruzione, ha
                     provato con evidenza che la donna non riesce punto inferiore all’ uomo.
                     </p>
                  <p>
                     Ma c’ è una ragione al mondo, per la quale ad essa non si debba dare altra istruzione
                     che quella strettamente 
                     necessaria a farne una buona maestra elementare? È qui appunto che si presenta fa
                     quistione pratica, di cui vogliamo parlare. Nelle scuole normali e nei convitti insegnano
                     spesso anche le donne, e queste non sono o almeno non dovrebbero essere semplici maestre
                     elementari, perchè tengono lo stesso ufficio dei professori di scuole normali maschili,
                     che per gli uomini è equiparato a quello di professori di liceo o ginnasio, e richiede
                     un diploma universitario. Ora, se alla donna si dà un ufficio di pari grado non è
                     giusto darle anche le cognizioni necessarie per adempierlo bene ? Intanto, vere scuole
                     normali superiori che le diano l’insegnamento richiesto, ed abbiano facoltà di concedere
                     il diploma non ne abbiamo. Profittare delle Università, come fanno gli uomini, è presto detto, ma le donne non possono, perchè dovrebbero
                     prendere la licenza liceale. Ora nè il governo, nè le province, nè i municipi hanno
                     fondato licei e ginnasi femminili, e non crediamo che, almeno per ora, sia davvero
                     indispensabile la licenza liceale alle maestre di scuole normali.
                     </p>
                  <p>
                     Ma qualche cosa è necessario fare, è anzi urgente. Se la donna è incapace di essere
                     niente di più che una semplice maestra elementare, perchè si chiama dal governo, dai
                     municipi, dai privati, ad insegnare nelle scuole normali, nei convitti e in tutte
                     le scuole che hanno un grado quasi uguale alle normali? Se poi ha la capacità, perchè
                     non si fondano le scuole indispensabili a darle la istruzione che, nel caso identico,
                     così largamente e così generosamente si concede agli uomini? Perchè non le si apre
                     la via per ottenere legalmente un diploma, e non le si offrono i necessari aiuti?
                     </p>
                  <p>
                     A noi pare davvero che se la donna cominciasse un’ agitazione su questo terreno, la
                     sua posizione legale e la sua posizione morale sarebbero innanzi al pubblico, al governo ed al Parlamento inespugnabili. Non dovrebbe discutere nè di metodi, nè di materie d’insegnamento,
                     nè di alcuna teoria. Dovrebbe dir solamente : 
                     <q class="q">
                        Voi ci chiamate ad insegnare nelle scuole normali ; ebbene, non ci nominate come fate
                        ora, senza che abbiamo il diploma, solo per favore o per raccomandazioni. Determinate
                        le cognizioni che dobbiamo avere, gli esami a cui dobbiamo sottoporci, e aprite per
                        noi, come fate per gli uomini, le scuole necessarie ; dateci i medesimi aiuti.
                        </q> 
                     Il dovere di rispondere a questa domanda è indiscutibile, e per rispondervi bisognerebbe
                     cominciare a 
                     
                     trovare il modo di dare alla donna, sotto una forma o sotto un’ altra, un insegnamento
                     superiore di fatto e non di nome solamente. Noi crediamo che questo bisogno sia universalmente riconosciuto,
                     anche da coloro che non son molto favorevoli alla generale cultura della donna. E
                     siamo certi che una volta aperte e bene ordinate le scuole Normali Superiori, vi andrebbero moltissime anche di quelle donne che non vogliono insegnare, e i convitti
                     e le altre scuole 
                     secondarie femminili sentirebbero la necessità di rendere i loro corsi di studio più
                     seri e meno superficiali.
                     </p>
               </div>
            </div>
            <div class="art" onclick="&#xA;                appArticoli(textNotizie)&#xA;            " id="ArtNotizie">
               <p>Vol. 1°, N°21.
                  26 Maggio '78</p>
               <p>NOTIZIE.</p>
            </div>
            <div class="ArtImg" id="textNotizie">
               <div class="testo">
                  <p>
                     — Nel corso dell’ estate prossima si pubblicherà dal Barbèra a Firenze un supplemento all’ edizione Le Monnier intitolato: 
                     
                     
                     Appendice all'Epistolario ed agli scritti giovanili di 
                     Giacomo Leopardi
                     
                     . 
                     L’A. Prospero Viani prepara anche la pubblicazione della corrispondenza tra i membri dell’ ultima generazione
                     della famiglia Leopardi affidatagli per questo scopo dalla contessa Leopardi vedova del conte Carlo.
                     </p>
                  <p>
                     — Fra poco usciranno presso lo stesso editore : 
                     
                     
                     L' Avvocatura
                     
                     , 
                     Due discorsi di Giuseppe Zanardelli. 
                     — 
                     
                     Sonetti in dialetto romanesco
                     
                      
                     di Luigi Ferretti, scelti e pubblicati da Luigi Morandi. 
                     — 
                     
                     I viaggi
                     
                      
                     di Francesco Carletti, le 
                     
                     
                     Rime
                     
                      
                     di Veronica Gàmbara, le 
                     
                     
                     Poesie
                     
                      
                     del conte Giovanni Marchetti. 
                     </p>
                  <p>
                     — 
                     
                     L'Athenœum
                     
                      
                     promette la prossima pubblicazione del libro già annunziato del Fawcett sul libero scambio e la protezione. Questo libro tratta degli argomenti ordinariamente
                     addotti dai protezionisti, e inoltre si occupa di molti soggetti che hanno un interesso
                     pratico pel tempo presente, per esempio della reciprocità, dei trattati di commercio,
                     della depressione del commercio e dell’ effetto prodotto sul commercio inglese da
                     varie forme di protezione mantenute in altri paesi.
                     </p>
                  <p> 
                     — Il libro di Giulio Soury 
                     «
                     
                      
                     Jésus et les Evangiles 
                     
                     »
                       
                     ha levato a Parigi gran rumore. Come è noto Giulio Soury è un attivo collaboratore del
                     
                     Temps
                     ; 
                     una volta era anche segretario del signor Renan. Egli non considera Gesù come un Dio, e neppure come un uomo ragionevole, ma come un demente e un maniaco; Gesù in rotta coi suoi, si era scagliato furibondo e delirante coutro i « preti ed i teologhi ortodossi della sua nazione,» e si era lasciato inebriare dalla parte che rappresentava
                     e dalla grandezza del Messiato; se gli ebrei non lo avessero crocifisso, il cranio
                     gli si sarebbe presto ridotto in 
                     <q class="q">
                        « detrito »
                        </q>
                     
                     <div class="note">(sic)</div>. 
                     Il libro del Soury è dunque 
                     <q class="q">
                        « un livre étrange ; »
                        </q> 
                     ma ad onta di ciò, anzi, appunto a causa di ciò verrà letto.
                     </p>
                  <p>
                     (Dal 
                     
                     
                     Magazin für die Literatur des Auslandes
                     
                     
                     .)
                     </p>
                  <p>
                     — G. Monodha trovato a Berna  1’ originale della lettera che contiene la relazione dell’esecuzione di Maria Stuarda pubblicata già nelle 
                     
                     
                     
                     Relations politiques de la 
                     
                     
                     France
                     
                      
                     et de l'
                     
                     Espagne
                     
                      
                     avec l'
                     
                     
                     Ecosse
                     
                      
                     au 
                     
                     XVI siècle
                     
                     
                     
                     . 
                     Questa lettera è indirizzata a Monsieur D’Averley ambasciatore di Enrico IV di Navarra a Strasburgo.
                     </p>
               </div>
            </div>
            <div class="art" onclick="&#xA;                appArticoli(textLucia)&#xA;            " id="ArtLucia">
               <p>Vol. 1°, N°23.
                  9 Giugno '78</p>
               <p>LUCIA.</p>
            </div>
            <div class="ArtImg" id="textLucia">
               <div class="testo">
                  <p>
                     Con la sua voce d’argento chiamò : 
                     
                     « Bianchina, Bianchina mia »
                     
                     e rimase attenta ad ascoltare.... Un merlo spaurito, fuggì chioccolando da un cespuglio
                     prossimo alla rupe 
                     in vetta alla quale stava Lucia chiamando la sua capretta, ma la capretta non rispose. 
                     <q class="q">
                        « O Dio ! chi mi rende la mia Bianchina? chi mi rende la Bianchina mia? »
                        </q> e ponendosi
                     
                     
                     afflitta a sedere, con la fronte appoggiata ad una mano, tende l’occhio addolorato
                     alle pendici del colle e tristamente s’ abbandona ai suoi pensieri.
                     </p>
                  <p>
                     Il sole bacia le sue spalle nude e la brezza della sera la investe fasciandole i panni
                     alla persona elegante e le assalta briosa la chioma come se volesse rubarle quel fiore
                     dei campi che agitato rosseggia fra le sue lucide trecce.
                     </p>
                  <p>
                     Come sei bella in mezzo alla primavera, o fresca Lucia ! e sei sola su la tèrra, povera Lucia !
                     </p>
                  <p>
                     Il padre suo morì di febbre in Maremma ; la madre è lontana, ha la sua casetta su quelle montagne azzurre laggiù in fondo in fondo,
                     ed è vecchia ed inferma.... se a quest’ ora non è già a riposarsi nel cimitero di
                     fianco alla chiesa. E il fratello? Chi sa? Andò soldato; lo mandarono di là dal mare; non ha scritto più nulla da due anni.... dove sarà?
                     </p>
                  <p>
                     Cacciata dal bisogno, dopo aver abbracciato i suoi cari, scese dalle montagne natie
                     ed ora, garzona d’ un contadino delle valli, fila, guarda quei monti lontani e guida
                     le capre alla pastura.
                     </p>
                  <p>
                     La madre ed il fratello erano così da lei chiamati, ma non erano tali. L’avevano allevata e tenuta cara finché
                     l’ Ospizio dei Trovatelli passò loro quindici lire al mese ; dopo, con un tozzo di pane ed un paro di scarpe
                     nuove, le insegnarono la strada e serrandole dietro la porta : 
                     <q class="q">
                        « Dio t’accompagni, bambina mia!»
                        </q> 
                     e Lucia scese al piano ed ora fila, guida le capre alla pastura e guarda quei monti lontani.
                     </p>
                  <p>
                     <q class="q">
                        « Se ritorni senza la capra, pover’ a te ! »
                        </q> 
                     le ha detto dianzi Rosalba cacciandola a spintoni fuori della stalla. E 
                     Lucia lo sa che cosa l’aspetta se la capretta fosse smarrita per sempre; lo sa, e con la
                     fronte appoggiata sopra una mano, tende l’ occhio addolorato alle pendici del colle
                     
                     e pensa e singhiozza.
                     </p>
                  <p>
                     <q class="q">
                        « Se non ritrovo la mia capretta, stasera non mi daranno da cena e Rosalba mi picchierà
                        come l’altra volta.... mi fece tanto male al petto ! 0 Dio, Dio ! »
                        </q>
                     </p>
                  <p>
                     Un ramarro, verde come le foglie del fico salvatico sul quale si era arrampicato per
                     cercare gli ultimi raggi del sole cadente, vibrando la lingua veloce, la fissava,
                     non visto, coi suoi occhi d’ebano, e Lucia singhiozzando pensava:
                     </p>
                  <p>
                     <q class="q">
                        « Mi manderanno via.... domani ! forse stasera ! e non ci ho colpa. Le ho munte stamani
                        alle sei, le ho contate e c’ erano tutte.... Dodici lire ! e dove le trovo per dire
                        a Rosalba :
                        
                        — tenete ; la capra è smarrita e queste sono le dodici lire che costava? —
                        
                        Ma non le ho ! Non mi daranno da cena ; Rosalba mi picchierà e mi chiameranno....
                        o Dio, Dio ! »
                        </q>
                     </p>
                  <p>
                     Una folata di vento più forte le portò via il fiore dai capelli; si alzò lesta per
                     riprenderlo e il core le fece un balzo d’allegrezza al rapido fruscio che sentì tra
                     le foglie a pochi passi da lei e credè ritrovata la sua capretta. Il ramarro spaventato
                     dal movimento di Lucia, s’era lasciato cadere dal ramo del fico salvatico e strisciando come una saetta,
                     era corso a refugiarsi nel cavo d’ una ceppa di castagno.   
                     </p>
                  <p>
                     Raccolse il fiore e se lo accomodò più forte tra i capelli. A Lucia era caro quel fiore come tutti gli altri che ogni mattina coglieva per adornarsene
                     il capo e per offrirli la sera alla Madonna che pendeva a capo del suo letticciuolo. Anche quella sera non sarebbe mancato alla
                     Vergine l’omaggio di quel povero fiore.
                     </p>
                  <p>
                     Lucia guardò il sole, e vedendo il suo disco mezzo tuffato sotto l’orizzonte lontano, sentì
                     il suo sgomento farsi maggiore e disperata chiamò per 1’ ultima volta : 
                     
                     « Bianchina, Bianchina mia, teeeh ! »
                     
                     </p>
                  <p>
                     Un leggiero belato si udì ad un trar di mano da lei ; 
                      
                     un lampo di gioia le balenò nei limpidi occhi celesti e, tra le spine, tra i sassi,
                     attraverso ai rovi, ferendosi i piedi scalzi e gridando allegramente :
                     
                     « Bianchina, Bianchina bella, Bianchina mia »
                      
                     corse, corse affannata verso il cespuglio dal quale era partito il belato e ficcandosi
                     smaniosa tra i suoi rami fronzuti, sparì fra quelli tutta lieta e sorridente.
                     </p>
                  <p>
                     Lucia dall’ alto della sua rupe, non aveva scorto due occhi umani che da un’ ora lacrimavano
                     di stanchezza, avventando faville assetate agli occhi suoi, alle sue spalle, al suo
                     colmo seno, e credè messo dalla sua capretta il belato che il ruvido Togno scaltramente aveva imitato, ed era corsa.... ed era corsa, povera Lucia, lieta e sicura come 1’ usignolo innocente corre gorgheggiando nella bocca del rospo
                     che digiuno lo guarda.
                     </p>
                  <p>
                     Il vento è cessato ; di quel ciuffo di frassini nessuna foglia si muove e il sole
                     già tramontato, si tira dietro gli ultimi lembi del suo manto di luce. 
                     </p>
                  <p>
                     Appena scesa la notte, la capra tornò belando alla casa in cerca delle sue compagne.
                     Tutti le mossero lieti incontro; Lucia sola non si mosse nè si rallegrò. Aveva il viso acceso, un livido in una gota e i
                     capelli e le vesti in disordine.... 
                     <q class="q">
                        « Se ti senti male, va’ a letto »
                        </q> 
                     le disse Rosalba fattasi cortese dopo il ritorno della capra. E Lucia s’avviò stanca alla sua cameretta.... Cercò il fiore per offrirlo alla Regina degli Angioli, ma l’aveva perduto ! Sentì una stretta al core, dette in uno scoppio di pianto e
                     cadde sul suo letticciuolo dove aspettò il giorno spasimando.
                     </p>
                  <p>
                     Togno quella sera non aveva sonno. Aguzzò tutti i pali per gli olivi della chiudenda ;
                     rifece la traversa all’ erpice vecchio e fino al tocco dopo la mezzanotte rimase a
                     frescheggiare su l’aia, cantando a gola spiegata.
                     </p>
                  <p>
                     Era uno stellato di paradiso.
                     </p>
                  <p>
                     
                     RENATO 
                     FUCINI
                     .
                     </p>
               </div>
            </div>
            <div class="art" onclick="&#xA;                appArticoli(textBiblio)&#xA;            " id="secBiblio">
               <p>Vol. 1°, N°23.
                  9 Giugno '78</p>
               <p>BIBLIOGRAFIA. LETTERATURA E STORIA.</p>
            </div>
            <div class="ArtImg" id="textBiblio">
               <div class="testo">
                  <h4>
                     
                     
                     P. E. Guarnerio.
                     
                     
                     Auxilium. 
                     Sonetti con Coda in prosa
                     
                     
                     a Lorenzo Stecchetti. 
                     — Bologna, 
                     Zanichelli, 
                     1878.
                     </h4>
                  <p>
                     'È un libretto di poche pagine e non ce ne occuperemmo, se non si trattasse che, vestito
                     delle solite eleganze tipografiche zanichelliane, vuol essere anch’ esso una macchinetta di guerra della scuola realista.
                     </p>
                  <p>
                     Il signor Guarnerio s’è proposto di dar mano a Lorenzo Stecchetti nella gran lotta, dice lui, delle due scuole, lotta, per la quale s’è determinato
                     il Venerdì Santo del 1878 di tirar fuori dal cassetto i suoi sonetti (non molto belli ma realisti, se si vuole) e di farli seguitare da una Coda in prosa, alla quale s’ addiceva meglio, crediamo, se non altro per mostrar fiducia nelle
                     proprie forze e nel trionfo della gran causa, la data della Domenica di Risurrezione. 
                     Il signor Guarnerio ci dirà forse che questa è un’osservazione da idealisti e, quel che è peggio, da idealisti manzoniani. Passi dunque la Coda in prosa del Venerdì Santo. 
                     Quanto all’ aiuto dei Sonetti, temiamo forte che lo Stecchetti gli abbia a dire, come Ecuba al re Priamo : 
                     <q class="q">
                        Non tali auxilio.... tempus eget.
                        </q> 
                     Preferiamo di molto la Coda in prosa, grido di guerra della nuova scuola, e che da un realista di buona fede merita le più oneste e liete accoglienze. C’è in quella Coda una sincerità di convinzione, un ardore di fede, una risolutezza (occorrendo) di
                     martirio, che odorano di apostolo un miglio di lontano, ed un  apostolo senza ideale è spettacolo nuovo e degnissimo di considerazione. Non vogliamo dire con questo che
                     la Coda in prosa del signorGuarnerio 
                     ci abbia chiariti meglio di prima in che consista veramente questo gran divario delle due scuole realista e idealista. Se discendiamo in noi stessi, non ci sentiamo alcun bisogno urgente di schierarci
                     coll’una o coll’ altra. Se guardiamo fuori di noi, troviamo dei versi belli e dei brutti, ammiriamo
                     le 
                     
                     
                     Odi Barbare
                     
                      
                     del Carducci, le 
                     
                     
                     Lyrica
                     
                      
                     del Panzacchi, ammiriamo un po’ meno i sonetti del signor Guarnerio, ma non per questo ci accorgiamo di aver fatto un passo di più per addentrarci nell’
                     arcano della questione e crearci una persuasione qualunque pro o contro il reale o l’ideale.
                     </p>
                  <p>
                     Sul serio, non bastavano forse le alchimie della politica a produrre divisioni irragionevoli
                     ? E occorreva di scavar fuori anche questa stramba contesa per non lasciar neppure un angolo senza imbrogli e senza
                     confusioni? che cosa chiede il signor Guarnerio? libertà? e chi gliela nega? A sentirlo, gli idealisti hanno in pronto carceri, catene e roghi per lui e pei catecumeni della sua scuola. E ci ricorda quella
                     guardia nazionale, che condannata a tre ore di sala di disciplina si disperava di
                     non aver il tempo per morir di fame nello squallore della tetra prigione. Immaginarsi
                     di essere perseguitati è una idealità, a cui non rinunciano neppure i poeti realisti. Al signor Guarnerio preme soprattutto di poter cantare donne meno vestite che sia possibile, e cliniche
                     di amori traditi e di voluttà spasmodiche. Faccia pure. Ma consiste qui tutto il realismo ?
                     </p>
                  <p>
                     Allora è vecchio come la 
                     
                     
                     Bibbia
                     
                     ,
                     ed in tal caso, realismo per realismo, preferiamo le peccatrici sane e gioconde dei nostri Novellieri o le matte risate in compagnia del Batacchi. Se non che il signor Guarnerio è a questo proposito in un grande errore. Lo Stecchetti, suo maestro ed autore, non trovò già tanta grazia nel pubblico italiano solo per
                     quella certa licenziosità, che domina ne’ suoi versi, bensì perchè sa scrivere versi
                     gentili ed elegantissimi, perchè ha ricchezza di fantasia, di colori e intonazioni
                     ed armonie felicissime, perchè insomma è poeta molto leggiadro, a cui si perdonano
                     le licenze in grazia delle bellezze. Che del resto, se lo stesso Stecchetti volesse rigirarsi eternamente nel circolo erotico delle 
                     
                     
                     Postume
                     
                      
                     e della 
                     
                     
                     Polemica
                     
                     , 
                     non crediamo che troverebbe sempre eguale fortuna.
                     </p>
                  <p>
                     Un altro errore, secondo noi, del signor Guarnerio e di parecchi altri suoi correligionari, è quello d’ andar citando il Carducci come il loro caposcuola. Niuno più di noi ammira ed ama questa vera gloria delle lettere italiane. Ma perciò
                     appunto non vorremmo vederlo 
                     
                     tirato sulla chiosa dei bianchi e dei neri
                      
                     a piacer loro. Il Carducci è quello che è, idealista e realista come e quando gli accomoda, e sfidiamo chiunque a far entrare nel povero àmbito di
                     categorie pedantesche il poeta dell’ 
                     
                     
                     Idillio Maremmano
                     
                      
                     e delle 
                     
                     
                     Fonti del Clitumno
                     
                     , 
                     il poeta, che quand’ anche assale nell’ 
                     
                     
                     Intermezzo
                     
                      
                     non sappiamo bene quale dinastia storica di idealisti o di sentimentali, vi pianta
                     in mezzo strofe idealissime e sentimentalissime con uno di que’ trapassi bruschi ed
                     improvvisi, di cui soltanto i grandi ingegni posseggono il segreto.
                     </p>
                  <p>
                     In conclusione, codesto tramestìo del reale e dell’ ideale a noi sembra una di quelle 
                     
                     logomachie
                     
                     
                     Disputa protratta con una sofistica verbosità.
                     , 
                     che non approdano a nulla, e se ci fosse lecito dare un consiglio al signor Guarnerio (il quale anche fra le sue fisime di realista ci sembra porgere qualche buona speranza del suo ingegno) gli diremmo di serbar le
                     sue collere per qualche realità meno ideale del suo realismo, e di profferirsi soldato a qualche altra causa, che ne valga meglio la pena.
                     </p>
                  <h4>
                     GIORGIO VASARI, 
                     
                     
                     Le opere
                     
                     
                     con nuove annotazioni e commenti di Gaetano Milanesi. Vol. 1°.
                     
                     ,  
                     — 
                     
                     Firenze
                     
                     , 
                     
                     Sansoni
                     , 
                     1878.
                     </h4>
                  <p>
                     Diamo il benvenuto a questa nuova edizione del Vasari, che segue dopo ventidue anni dal suo pieno compimento la stampa procuratane dal
                     Le Monnier per cura di una società di amatori delle belle arti. Ma dal 1845, quando cotesta edizione fu cominciata, al dì d’ oggi, non pochi sono i lavori comprensivi
                     o spicciolati che son venuti ad ampliare o a rettificare le memorie del biografo aretino : e niuno era più atto del Milanesi a raccogliere e aggiungere al Vasari il frutto di tante novelle ricerche. Oltreché poi, la stampa del Le Monnier in quattordici volumi, alcuni dei quali assai smilzi, riusciva assai incomoda a consultarsi
                     ; e questa invece, che si annunzia dover comprendere in soli otto, non soltanto le
                     
                     
                     Vite
                     
                     , 
                     ma anche i 
                     
                     
                     Ragionamenti
                     
                      e l’
                     
                     
                     Epistolario
                     
                     ,
                     giungerà anche per questo aspetto assai opportuna ed utile.
                     </p>
                  <p>
                     Non è del nostro proposito discorrere di tutte le aggiunte e modificazioni che le
                     note apposte dal Milanesi arrecano al testo vasariano. Vogliamo soltanto avvertire come queste sieno in numero amplissimo, e come alcuni
                     nuovi 
                     
                     
                     Commentari
                     
                      
                     in seguito alle 
                     
                     
                     Vite
                     
                     , 
                     svolgano largamente parecchi punti controversi e degni di discussione. Fra questi,
                     due specialmente ci sono parsi di tale importanza, da meritare che di essi si faccia
                     da noi speciale menzione: e sono il
                     
                     
                     Commentario
                     
                      
                     alla Vita di Niccola Pisano, e quello alla Vita di Giotto.
                     </p>
                  <p>
                     Andiamo interamente d’ accordo col Milanesi nel negare i resultati a cui crede esser giunta una piccola schiera di 
                     
                     
                     critici e storici dell'arte, che 
                     
                     « con enfatiche parole vanno predicando e scrivendo esser stata nel mezzogiorno d’Italia fin dall’ undecimo secolo una scuola, che chiamano indigena, nazionale, originale, e scevra in tutto dell’
                     elemento bizantino. »
                      
                     Tutto ciò non ci sembra bene provato : e tanto meno poi, che ad essa debba ricongiungersi
                     la scuola toscana del secolo decimoterzo, e specialmente Niccola Pisano. Del quale il Milanesi fu primo a pubblicare una memoria sincrona dell’Archivio senese, nella quale ei viene chiamato Nichólam Petri de Apulia. Se non si trattasse di un paleografo così esperto ed oculato come il Milanesi, noi potremmo anche dubitare che invece di Apuliavi si dovesse leggere 
                     Faulia
                      ; e chi ha pratica nei caratteri gotici del tempo, non troverebbe ardita questa congettura
                     : oltreché il caso del Ciampi che avendo letto male un documento su Niccola lo fece senese e nipote di un ser Biasio, ci potrebbe scusare se richiedessimo un più attento esame del documento. Ma sia
                     pure, come crediamo che sia, Apulia ; chè in tal caso Niccola resta tuttavia quel ch’era. Imperciocché il Milanesi fa notare come due luoghi sienvi inApulia che portano la denominazione di Apulia o Pulia: uno nell’Aretino, l’altro nel Lucchese : e da quest' ultimo probabilmente venne il restauratore dell’arte scultoria: al
                     padre del quale soltanto forse spetta l’aggiunto de Apulia. Che se, come osserva il Milanesi giustissimamente, ei fosse stato un pugliese, l’atto direbbe, secondo la forinola consueta notarile : 
                     
                     
                     departibus Apuliae
                     ,
                      
                     e non semplicemente 
                     
                     
                     de 
                     Apulia
                     
                     
                     . 
                     Resta perciò che Niccola sia toscano, e pisano, come la tradizione e l’aggiunto costante al suo nome, concordemente suonarono sinora,
                     che come dicono altri documenti sincroni : e cadono le troppo sottili congetture sulla
                     origine meridionale della persona o dell’ arte di Niccola, accettate anche dai signori Crowe e Cavalcasene.
                     </p>
                  <p>
                     Dove invece diremmo che a questi diligenti storici dell’arte resti la palma si è nella
                     controversia, sulle pitture di Giotto nella cappella del Potestà di Firenze, e sul ritratto ivi esistente di Dante. Di questa controversia tratta il Milanesi nel secondo 
                     
                     Commentario
                      
                     sopra ricordato, in appendice alla biografia giottesca : ma e’ non finisce di persuaderci.
                     Lasciò scritto il Ghiberti che Giotto dipinse la 
                     
                     « cappella di 
                     
                     S.Santa 
                     Maria Maddelena
                      ; »
                      
                     e la cappella del Potestà infatti contiene per grandissima parte le storie di quella santa. Ma, dice il Milanesi, cappella vuol anche dire, e ne porta gli esempi, una tavola d’altare coi suoi tabernacoletti,
                     civori, compassi ec. Sapevamcelo, potrebbesi rispondere : e la vostra proposta sarebbe
                     ingegnosa ed accettabile, quando non avessimo una vera cappella colle storie della
                     Maddalena. Ora, secondo il Milanesi, avremmo una cappella entro una cappella; e il Ghiberti sarebbe stato per lo meno molto mal cauto nell’ adoperar quella voce, per una tavola
                     che stava davvero dentro una cappella. Tutti gli altri argomenti addotti dai difensori
                     della tradizionale opinione sulla autenticità di quelle pitture e di quel ritratto,
                     e che trovansi riassunti dai signori Crowe e Cavalcaselle sono passati in disamina dal Milanesi, e confutati sottilmente, non però in modo tale, a noi sembra, da riportarne vittoria.
                     E ci ha fatto poi non poca meraviglia il veder passato sotto assoluto silenzio 
                     quel sonetto del Pucci, poeta del secolo decimoquarto, dove chiaramente è detto che Giotto dipinse Dante in vèste di color sanguigno, con un libro sotto il braccio, e di seguito ai santi
                     del paradiso. Bisognerebbe dire per lo meno che il Dante dipinto da Giotto, in tavola e non in muro secondo il Milanesi, rassomigliava straordinariamente al Dante della cappella del  Potestà. La questione, adunque, non è ancor risoluta. Ad ogni modo piace il vederla trattata
                     con tanta dignità nel respingere le altrui opinioni, con tanto acume
                     
                     nell’ esporre la propria come ce ne dà qui esempio il valente editore della nuova
                     edizione vasariana, alla quale auguriamo quel favore dei lettori studiosi, che veramente si merita.
                     </p>
               </div>
            </div>
         </div>
      </main>
      <footer>
         <p>Codifica degli articoli eseguita a partire dal Facsimile originale estratto dal progetto
            Rassegna Settimanale, realizzato nell’ambito delle iniziative previste per il Centenario
            della morte di Leopoldo Franchetti da Associazione Nazionale per gli Interessi del
            Mezzogiorno d’Italia, Università degli Studi Suor Orsola Benincasa e Comitato Nazionale
            per il Centenario della Morte di Leopoldo Franchetti.</p>
      </footer>
   </body>
</html>